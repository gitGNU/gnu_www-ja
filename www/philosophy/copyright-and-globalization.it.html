<!DOCTYPE html PUBLIC "-//IETF//DTD HTML 2.0//EN">
<HTML>
<HEAD>
  <META HTTP-EQUIV="Content-Type" CONTENT="text/html; charset=iso-8859-1">
  <TITLE>Diritto d'autore e globalizzazione nell'era delle reti
  informatiche - Progetto GNU - Free Software Foundation (FSF)</TITLE>
  <LINK REV="made" HREF="mailto:webmasters@gnu.org">
  <LINK REV="translated" HREF="mailto:web-translators-it@www.gnu.org">
  <META NAME="Description"
        CONTENT="Tradotto originariamente da Sabrina Pampaloni,
	         Domenico Delle Side, Andrea Glorioso, Paola Blason,
		 Giorgio V. Felchero, Simone Piccardi, Andrea Pescetti
		 Modifiche successive di Sabrina Pampaloni, Paola Blason,
                 Giorgio V. Felchero, Andrea Pescetti">
</HEAD>
<BODY BGCOLOR="#FFFFFF" TEXT="#000000" LINK="#1F00FF" ALINK="#FF0000" VLINK="#9900DD">
<H3>Diritto d'autore e globalizzazione nell'era delle reti
informatiche</H3>

<A HREF="/graphics/agnuhead.it.html"><IMG SRC="/graphics/gnu-head-sm.jpg"
ALT=" [Immagine della testa di uno GNU] "
WIDTH="129" HEIGHT="122"></A>

[
<!-- Please keep this list alphabetical -->
<!-- PLEASE UPDATE THE LIST AT THE BOTTOM (OR TOP) OF THE PAGE TOO! -->
  <A HREF="/philosophy/copyright-and-globalization.en.html">Inglese</A>
| <A HREF="/philosophy/copyright-and-globalization.it.html">Italiano</A>
| <A HREF="/philosophy/copyright-and-globalization.pt.html">Portoghese</A>
<!-- | A HREF="/boilerplate.LG.html" LANGUAGE /A  -->
<!-- Please keep this list alphabetical -->
<!-- PLEASE UPDATE THE LIST AT THE BOTTOM (OR TOP) OF THE PAGE TOO! -->
]
<P>
                                      
<i>Ciò che segue è la trascrizione di un intervento al MIT nel Forum
sulla comunicazione di giovedì 19 aprile 2001 dalle 5:00 pm alle
7:00 pm</i>

<p>

<b>DAVID THORBURN, moderatore</b>: Il nostro relatore di oggi, Richard
Stallman, è una figura leggendaria nel mondo informatico, e la mia
esperienza nel cercare di trovare un correlatore per condividere il
podio con lui è stata istruttiva. Un distinto professore del MIT mi ha
detto che Stallman deve essere visto come una figura carismatica in
una parabola biblica - un tipo di aneddoto-lezione del Vecchio
Testamento.  "Immagini", mi ha detto "un Mosè o un Geremia - meglio un
Geremia". E io ho detto, "Bene, davvero ammirevole.
<p>
Suona meraviglioso. Conferma la mia sensazione sul tipo di contributo
che ha dato al mondo. Allora perché è riluttante a dividere il podio
con lui?" La sua risposta: "Come Geremia o Mosè, semplicemente ne
sarei sopraffatto. Non terrò un discorso insieme a lui, ma se mi
avesse chiesto di nominare cinque persone viventi nel mondo che hanno
veramente aiutato tutti noi, Richard Stallman sarebbe uno di essi."
<p>
<b>RICHARD STALLMAN</b>: Dovrei [iniziare spiegando perché ho
rifiutato di permettere che questo Forum fosse trasmesso sul web], nel
caso non fosse pienamente chiaro qual è il problema: il software che
usano per la trasmissione sul web richiede che l'utente scarichi del
software per poter ricevere la trasmissione. Questo software non è
software libero. È disponibile a costo zero ma solo come eseguibile,
cioè una misteriosa serie di numeri.
<p>
Ciò che fa è segreto. Non lo si può studiare; non lo si può
modificare; e certamente non se ne può pubblicare una versione
modificata. E queste sono tra le libertà essenziali incluse nella
definizione di "software libero".
<p>
Così, se devo essere un onesto sostenitore del software libero, non
posso andare in giro a fare discorsi e poi spingere le persone ad
usare software non libero. Nuocerei alla mia stessa causa. E se non
mostro di prendere i miei principi sul serio, non posso aspettarmi che
altri li prendano sul serio.
<p>
Comunque, questo discorso non riguarda il software libero. Dopo che ho
lavorato al movimento per il software libero per vari anni e si è
incominciato ad usare alcuni pezzi del sistema operativo GNU, ho
cominciato ad essere invitato a tenere discorsi [nei quali] . . .  il
pubblico iniziava a chiedermi: "Bene, come si generalizzano le idee
sulla libertà per gli utenti del software ad altri tipi di cose?"
<p>
E, naturalmente, facevano domande stupide come, "Bene, dovrebbe
essere libero l'hardware?" "Dovrebbe essere libero questo microfono?"
<p>
Bene, che significa questo? Si dovrebbe essere liberi di copiarlo e
modificarlo? Bene, per modificarlo, se si compra il microfono, nessuno
ci impedirà di modificarlo. E per copiarlo, nessuno ha una copiatrice
di microfoni. Al di fuori di "Star Trek", queste cose non esistono.
Forse un giorno ci saranno analizzatori ed assemblatori
nanotecnologici, e sarà realmente possibile copiare un oggetto fisico,
e allora il problema del se si è liberi di farlo o meno comincerà ad
essere davvero importante. Vedremo compagnie agricole che cercheranno
di impedire alle persone di copiare il cibo, e questo diventerà un
problema politico importante, se mai esisterà questa capacità
tecnologica. Non so se succederà; è solo speculazione a questo punto.
<p>
Ma per altri tipi di informazioni, si può sollevare il problema perché
ogni tipo di informazione che può essere memorizzata su un computer,
presumibilmente, può essere copiata e modificata. Così i problemi
etici del software libero, i problemi del diritto di un utente di
copiare e modificare il software, sono gli stessi per altri tipi di
informazioni pubblicate. Ora non parlo delle informazioni private,
diciamo, le informazioni personali, che non devono essere mai rese
disponibili al pubblico. Parlo dei diritti che si devono avere se si
ottengono copie di cose pubblicate dove non si riscontrino tentativi
di tenerle segrete.
<p>
Per spiegare le mie idee in materia, vorrei rivedere la storia della
distribuzione delle informazioni e del diritto d'autore. Nel mondo
antico, i libri erano scritti a mano con una penna, e chiunque sapesse
leggere e scrivere poteva copiare un libro efficacemente come chiunque
altro. Ora qualcuno che lo facesse tutto il giorno, probabilmente,
aveva imparato a farlo meglio, ma non c'era una differenza
sostanziale. E poiché le copie erano fatte una per volta, non c'era
un'economia di scala. Fare dieci copie richiedeva dieci volte il tempo
che ci voleva per fare una copia. Non c'era inoltre niente che
imponesse una centralizzazione; un libro poteva essere copiato ovunque.
<p>
Ora a causa di questa tecnologia, poiché non imponeva che le copie
fossero identiche, non c'era nel mondo antico la stessa differenza
sostanziale tra copiare un libro e scrivere un libro. Ci sono cose nel
mezzo che avevano senso. Capivano l'idea di un autore. Sapevano,
diciamo, che una certa commedia era stata scritta da Sofocle, ma tra
scrivere un libro e copiare un libro, c'erano altre cose utili che si
potevano fare. Per esempio, si poteva copiare parte di un libro, poi
scrivere alcune nuove parole, copiare ancora e scrivere alcune nuove
parole e così via. Questo era detto "scrivere un commentario" -- era
una cosa comune da fare - e questi commentari erano apprezzati.
<p>
Si poteva anche copiare un passaggio da un libro, poi scrivere altre
parole, e copiare un passaggio da un altro libro e scrivere ancora e
così via, e questo era fare un compendio. Anche i compendi erano molto
utili. Ci sono opere che sono andate perdute, ma parti di esse sono
sopravvissute se erano citate in altri libri che hanno avuto più
popolarità dell'originale. Forse si sono copiate le parti più
interessanti, e così se ne sono fatte molte copie, ma non ci si è
preoccupati di copiare l'originale, perché non era abbastanza
interessante.
<p>
Ora per quanto posso dire, non c'erano cose come il diritto d'autore
nel mondo antico. Chiunque volesse copiare un libro poteva copiare il
libro. Più avanti, è stata sviluppata la stampa e i libri hanno
iniziato ad essere stampati. Ora la stampa non è stata solo un
miglioramento quantitativo per copiare agevolmente. Ha influenzato i
diversi tipi di copia in modo diverso perché ha introdotto una certa
economia di scala. Era necessario molto lavoro per impostare la
macchina tipografica e molto meno lavoro per fare molte copie
identiche della pagina. Così il risultato è stato che copiare i
libri incominciò a diventare un'attività centralizzata di produzione
di massa. Le copie di un determinato libro probabilmente saranno
state fatte solo in alcuni luoghi.
<p>
Significava inoltre che i lettori normali non potevano copiare i libri
efficacemente. Solo se si aveva una macchina per la stampa lo si
poteva fare: era un'attività industriale.
<p>
Ora per i primi secoli della stampa, i libri stampati non hanno
sostituito totalmente le copie fatte a mano. Venivano ancora fatte
copie a mano dei libri, a volte dai ricchi e a volte dai poveri. I
ricchi lo facevano per avere una copia particolarmente bella che
avrebbe dimostrato quanto erano ricchi, e i poveri lo facevano perché
forse non avevano abbastanza soldi per comprare una copia stampata,
ma avevano tempo di copiare un libro a mano. Come dice la canzone,
"Il tempo non è denaro quando tutto ciò che hai è il tempo".
<p>
Così le copie a mano si facevano ancora. Credo che sia stato nel 1800
che la stampa è diventata in realtà abbastanza economica che anche i
poveri si potevano permettere libri stampati se sapevano leggere.
<p>
Ora il diritto d'autore si è sviluppato insieme all'uso della
stampa e data la tecnologia della stampa, ha avuto l'effetto di una
regolamentazione industriale. Non limitava ciò che potevano fare i
lettori; limitava ciò che potevano fare gli editori e gli autori.
Il diritto d'autore in Inghilterra è stato inizialmente una forma di
censura. Si doveva avere il permesso del governo per pubblicare il
libro. Ma l'idea è cambiata. Al tempo della Costituzione Americana,
si giunse ad un'idea diversa del fine del diritto d'autore, e
credo che quell'idea sia stata accettata anche in Inghilterra.
<p>
Per la Costituzione Americana fu proposto che gli autori dovevano
avere un diritto d'autore, un monopolio sulla copia dei loro libri.
Questa proposta fu respinta. Invece, fu adottata una proposta
fondamentalmente diversa e cioè che, per promuovere il progresso,
il Congresso poteva stabilire eventualmente un sistema di diritti
d'autore che avrebbe creato questi monopoli. Così i monopoli,
secondo la Costituzione Americana, non esistono per il bene di
chi li possiede; esistono per promuovere il progresso della
scienza. I monopoli sono concessi agli autori come un modo per
modificare il loro comportamento affinché facciano qualcosa che
sia utile al pubblico.
<p>
Così l'obiettivo è avere più libri scritti e pubblicati che altri
possano poi leggere. E si ritiene che questo contribuisca ad una
maggiore attività letteraria, a scrivere maggiormente di scienza e
di altri campi, e che la società impari attraverso questo. Questo è
il fine che deve essere perseguito. La creazione di monopoli privati
è stata solo un mezzo per giungere ad un fine, e il fine è un fine
pubblico.
<p>
Ora il diritto d'autore nell'era della stampa era praticamente indolore
perché era una regolamentazione industriale. Limitava solo le
attività degli editori e degli autori. Bene, in senso stretto, anche i
poveri che copiavano i libri a mano potevano infrangere il diritto
d'autore. Ma nessuno cercò mai di imporre il diritto d'autore contro
di essi perché fu considerato una regolamentazione industriale.
<p>
Il diritto d'autore nell'era della stampa era anche facile da imporre
perché doveva essere imposto solo dove c'era un editore, e gli
editori, per natura, si facevano conoscere. Se si cerca di vendere
libri, si deve dire al pubblico dove andare a comprarli. Non si deve
andare nelle case di tutti ad imporre il diritto d'autore.
<p>
E, infine, il diritto d'autore può essere stato un sistema benefico in
quel contesto. Il diritto d'autore in America è considerato dagli
studiosi di legge un patto tra il pubblico e gli autori. Il pubblico
scambia alcuni dei suoi naturali diritti di fare copie, e in cambio
ottiene il beneficio di avere più libri scritti e pubblicati.
<p>
Ora, è un patto vantaggioso? Bene, quando il pubblico non può
fare copie perché queste possono essere fatte efficacemente solo con
macchine per la stampa - e la maggior parte delle persone non ha
macchine per la stampa - il risultato è che il pubblico sta
scambiando una libertà che non può esercitare, una libertà che non
è di nessun valore pratico. Perciò se si possiede qualcosa che non
è di primaria importanza nella propria vita ed è inutile, e si ha
la possibilità di scambiarla per qualcos'altro di qualunque valore,
ci si guadagna. Così è per questo che il diritto d'autore può
essere stato un patto vantaggioso per il pubblico in quel tempo.
<p>
Ma il contesto sta cambiando, e questo deve cambiare la nostra
valutazione etica del diritto d'autore. Ora i principi fondamentali
dell'etica non sono modificati dai progressi nella tecnologia; sono
troppo fondamentali per essere toccati da simili contingenze. Ma le
nostre decisioni su una determinata questione dipendono dalle
conseguenze delle alternative disponibili, e le conseguenze di una
data scelta possono cambiare quando cambia il contesto. Questo è ciò
che succede nell'area della legge sul diritto d'autore perché l'era
della stampa è giunta alla fine, lasciando gradualmente spazio
all'era delle reti informatiche.
<p>
Le reti informatiche e le tecnologie dell'informazione digitale ci
riportano ad un mondo più simile al mondo antico dove chiunque sapesse
leggere ed usare le informazioni poteva anche copiarle e poteva fare
copie facilmente come poteva farle chiunque altro. Esse sono copie
perfette e sono valide quanto le copie che potrebbe fare chiunque
altro. Così la centralizzazione e l'economia di scala introdotta dalla
stampa e da simili tecnologie se ne sta andando.
<p>
E questo cambiamento nel contesto generale cambia il modo in cui
funziona la legge sul diritto d'autore. Vedete, la legge sul diritto
d'autore non ha più una funzione di regolamentazione dell'industria: è
diventata una restrizione draconiana imposta al pubblico.
Tale legge voleva originariamente essere una restrizione imposta agli
editori a favore degli autori; oggi, all'atto pratico, è una
restrizione imposta al pubblico a favore degli editori. Una volta il
diritto d'autore era una pratica relativamente priva di effetti
negativi, che non suscitava discussioni, e non costituiva una
limitazione per il pubblico; ora ciò non è più vero. Se possedete un
computer, l'interesse primario degli editori è di imporvi delle
restrizioni. Il diritto d'autore una volta era facile da far
rispettare perché era una restrizione solo per gli editori, e questi
ultimi erano semplici da trovare ed era facile esaminare ciò che
pubblicavano. Ora il diritto d'autore è una restrizione su tutti voi;
imporne il rispetto richiede sorveglianza - di fatto un'intrusione - e
pesanti pene, e stiamo vedendo l'introduzione di queste misure nelle
leggi degli Stati Uniti e di altri paesi.
<p>
Il diritto d'autore era effettivamente uno scambio vantaggioso per il
pubblico perché quest'ultimo dava in cambio delle libertà che di fatto
non poteva esercitare. Bene, ora il pubblico può farlo. Cosa fate se
avete un sottoprodotto che una volta non vi serviva, eravate
abituati a scambiarlo e improvvisamente ne scoprite un uso? Potete
consumarlo o utilizzarlo. Cosa farete effettivamente? Non lo scambiate
affatto, ma ne tenete almeno una parte. E questo è ciò che il pubblico
vorrebbe ovviamente fare: è ciò che il pubblico fa ogniqualvolta gli
viene data voce per esprimere la propria preferenza, detiene una parte
della propria libertà e la esercita. Napster, in cui il pubblico
decide di esercitare la libertà di copia invece di rinunciarvi, è un
grande esempio di questo principio. La cosa naturale da farsi per
rendere la normativa sul diritto d'autore adatta alla situazione
odierna è ridurre l'ammontare di potere nelle mani dei detentori del
diritto d'autore, ridurre la quantità di restrizioni che essi
impongono al pubblico, e aumentare la libertà che il pubblico detiene.
<p>
Ma questo non è quello che vogliono gli editori: ciò che vogliono è
esattamente l'opposto. Gli editori intendono aumentare i poteri del
diritto d'autore sino al punto in cui essi possano controllare
rigidamente tutti gli usi delle informazioni. Ciò ha portato a delle
leggi che concedono un aumento di potere senza precedenti per i
detentori del diritto d'autore. Le libertà che il pubblico era solito
possedere nell'era della carta stampata vengono via via sottratte.
<p>
Ad esempio, guardiamo gli e-book, tremendamente di moda oggi: è
veramente difficile non venirne in contatto. Ho preso un aereo mentre
ero in Brasile e nella rivista a bordo c'era un articolo che prevedeva
che entro 10 o 20 anni saremmo tutti passati agli e-book. Chiaramente,
questo tipo di campagna pubblicitaria è pagata da qualcuno; perché? Io
penso di saperlo. La ragione è che gli e-book costituiscono
l'opportunità per togliere alcune delle libertà che i lettori della
carta stampata hanno sempre avuto e continuano ad avere - la libertà,
per esempio, di prestare un libro ad un amico, o di prenderlo a
prestito da una biblioteca pubblica, o di venderne una copia ad un
negozio di libri usati, o di comprarne una copia in modo anonimo e
senza dover inserire un record in un database contenente i dati di chi
ha comprato quel particolare libro. E forse persino il diritto di
leggerlo due volte.
<p>
Sono queste le libertà che gli editori vorrebbero sottrarre, ma non
possono farlo per i libri stampati perché sarebbe una presa di potere
troppo ovvia e provocherebbe una reazione generalizzata. E così hanno
trovato una strategia indiretta: prima di tutto, ottengono che la
legislazione elimini questi diritti per gli e-book quando non ci sono
e-book; e così non c'è alcuna controversia. Non esistono lettori di
e-book che difendereranno le libertà a cui erano abituati: e questo
obiettivo è stato ottenuto con il Digital Millenium Copyright Act del
1998. Quindi sono stati introdotti gli e-book, di modo che
gradualmente tutti cominciassero ad usarli, e il risultato finale è
che i lettori hanno perso le libertà di cui sopra senza che ci sia
stato un preciso momento in cui quelle libertà siano state sottratte e
si potesse combattere per riottenerle.
<p>
Allo stesso tempo si possono osservare tentativi per privare le persone
delle loro libertà nell'uso di altri tipi di opere pubblicate. Per
esempio, i film su DVD vengono cifrati in un formato che una volta era
segreto - era stato progettato per essere segreto - e l'unico modo per
farsi dire dalle compagnie cinematografiche il metodo di cifratura, in
modo da poter costruire dei lettori DVD, era firmare un contratto che
obbligava a implementare determinate restrizioni nel lettore; con il
risultato che il pubblico non avrebbe potuto esercitare i propri
diritti legali. A un certo punto alcuni programmatori europei
scoprirono il formato dei DVD e scrissero un programma libero per
leggerli. Ciò rese possibile utilizzare software libero e GNU/Linux
per guardare un DVD regolarmente acquistato, il che è una cosa
assolutamente legittima. Sarebbe giusto poterlo fare con software
libero.
<p>
Ma le società cinematografiche non erano d'accordo, e portarono
la questione in tribunale.  Sapete, le società cinematografiche una
volta producevano un sacco di film con scienziati pazzi e gente che   
diceva loro "dottore, ci sono alcune cose che l'Uomo non dovrebbe 
conoscere".  Probabilmente queste società hanno visto troppi dei   
loro film e sono giunte alla conclusione che il formato dei DVD era
qualcosa che l'Uomo non doveva conoscere, e sono riuscite ad ottenere
una sentenza di censura totale sul software usato per leggere i DVD.
Persino inserire un collegamento ad un sito fuori dagli Stati Uniti,
dove le informazioni relative siano legalmente disponibili, è stato
proibito. La sentenza è già stata portata in appello; io ho firmato
in tale occasione una memoria come sostenitore ("friend-of-the-court
brief"), e ne sono orgoglioso, anche se in effetti sto giocando un
ruolo piuttosto piccolo in questa battaglia.
<p>
Il governo degli Stati Uniti è intervenuto direttamente a sostegno
della parte avversa, il che non è sorprendente se si considera il
motivo per cui il Digital Millenium Copyright Act è stato approvato
in prima istanza. La ragione risiede nel sistema di finanziamento
delle campagne elettorali che abbiamo qui negli Stati Uniti, cioè
essenzialmente una corruzione legalizzata in cui i candidati vengono
comprati dalle imprese prima ancora di essere eletti. E, ovviamente,
sanno bene chi sono i loro padroni - sanno per chi stanno lavorando -
e approvano le leggi che danno maggior potere alle imprese.
<p>
Non sappiamo cosa succederà alla fine di questa battaglia. Ma nel
frattempo l'Australia ha approvato una legge simile e anche l'Europa
sta per farlo; il piano è di non lasciare alcun posto a questo mondo
dove queste informazioni siano disponibili. Gli Stati Uniti rimangono
comunque in prima posizione nel cercare di impedire al pubblico di
distribuire informazioni che siano state pubblicate.
<p>
Gli Stati Uniti non sono tuttavia il primo paese per cui ciò
rappresenti una priorità: anche per l'Unione Sovietica era molto
importante. Lì fare copie non autorizzate e ridistribuirle era noto
come Samizdat e per debellare questo fenomeno fu sviluppata una
serie di metodi: prima di tutto, guardie vicino ad ogni dispositivo
di copia, per controllare cosa venisse copiato e per impedire copie
vietate. Secondo, dure punizioni per chiunque fosse sorpreso con copie
illecite: si poteva essere spediti in Siberia. Terzo, incoraggiare i
delatori, chiedendo a tutti di spiare i propri vicini e colleghi e
riferire alla polizia. Quarto, responsabilità collettiva - Tu! Tu sei
responsabile per quel gruppo di persone! Se becco uno qualsiasi di
loro con copie illegali, in prigione ci vai tu. Quindi, è meglio se li
controlli bene. E, quinto, propaganda, a partire dall'infanzia, per
convincere tutti che solo un tremendo nemico del popolo farebbe queste
copie illecite.
<p>
Gli Stati Uniti stanno utilizzando tutti questi metodi. Prima di
tutto, persone a guardia dei dispositivi di copia. Nelle copisterie ci
sono guardie umane per controllare cosa si copia; ma per controllare
cosa si copia nel proprio computer gli esseri umani sarebbero troppo
dispendiosi; il lavoro umano è troppo costoso. E quindi ci sono robot
a guardia: è questo lo scopo del Digital Millenium Copyright Act.
L'unico modo per accedere a certi dati è inserire un particolare
software, che vi impedisce di copiare quegli stessi dati, nel vostro
computer.
<p>
Esiste un piano per introdurre questo software all'interno di ogni
hard disk, e in questo modo potreste trovarvi dei file all'interno del
vostro hard disk a cui non potete accedere a meno di ottenere il
permesso da un qualche server di rete. E cercare di aggirare
questo software o persino dire ad altre persone come aggirarlo
costituisce un crimine.
<p>
Secondo, punizioni dure. Alcuni anni fa, copiare qualcosa e darla ad
un amico senza fini di lucro non costituiva un reato: non lo era mai
stato negli Stati Uniti. Dopodiché venne reso un crimine, e si può
essere incarcerati solo per aver condiviso qualcosa con un proprio
vicino.
<p>
Terzo, informatori. Beh, avrete visto le pubblicità in TV e nella
metropolitana di Boston che spingevano a denunciare i propri colleghi
alla polizia dell'informazionne, ufficialmente nota come Software
Publishers Association.
<p>
Quarto, responsabilità collettiva. Negli Stati Uniti ciò è stato fatto
cooptando gli ISP, rendendoli legalmente responsabili per tutto ciò
che i loro utenti inviano su Internet. L'unico modo che hanno per non
essere considerati responsabili è applicare una procedura non
modificabile per disconnettere l'utente o rimuovere l'informazione
inviata entro due settimane da un reclamo. Solo qualche giorno fa
ho sentito che un sito di protesta contro alcune politiche negative di
City Bank è stato eliminato in questo modo. Oggigiorno, non si fa
nemmeno in tempo ad arrivare in tribunale: il vostro sito viene
semplicemente eliminato.
<p>
E infine la propaganda, che comincia dall'infanzia: è a questo scopo
che viene usato il termine "pirata". Se ci pensate, qualche anno fa il
termine "pirata" era utilizzato per definire gli editori che non
pagavano gli autori. Ora il significato è completamente cambiato. Ora
viene applicato a membri del pubblico che sfuggono dal controllo degli
editori. Viene usato per convincere le persone che solo un nemico del
popolo farebbe delle copie illegali. Il termine trasmette il messaggio
che "condividere qualcosa con un vostro simile è moralmente
equivalente ad attaccare una nave". Spero che non siate d'accordo con
questa frase e se non lo siete spero che vi rifiuterete di utilizzare
la parola con questo significato.
<p>
E così gli editori stanno acquistando delle leggi che diano loro
maggiori poteri. Inoltre, stanno anche aumentando la durata del
diritto d'autore. La Costituzione degli Stati Uniti dice che il
diritto d'autore deve rimanere valido per un periodo di tempo
limitato, ma gli editori vogliono che esso duri per sempre. Tuttavia
ottenere una modifica costituzionale sarebbe piuttosto difficile, e
così hanno trovato un modo più facile per ottenere lo stesso
risultato. Ogni 20 anni si estende in maniera retroattiva il diritto
d'autore di 20 anni. E così il risultato è che ad ogni istante il
diritto d'autore dura nominalmente per un certo periodo ed ogni dato
diritto d'autore ad un certo momento terminerà. Ma quel termine non
verrà mai raggiunto perché ogni diritto d'autore sarà esteso di 20
anni ogni 20 anni: e così nessuna opera verrà mai lasciata al dominio
pubblico. Questa pratica è stata chiamata "perpetual copyright on
the installment plan".
<p>
La legge del 1998 che estende il diritto d'autore di 20 anni è nota
come il "Mickey Mouse Copyright Extension Act" perché uno dei
principali sponsor della legge fu la Disney.  La Disney capì che il
diritto d'autore su Topolino stava per scadere, e questo è qualcosa
che voleva assolutamente evitare, perché quel diritto d'autore è fonte
di grossi introiti.
<p>
In effetti il titolo di questo intervento doveva essere "Diritto
d'autore e Globalizzazione". Ciò che si può vedere osservando la
globalizzazione è che essa consiste in una serie di politiche portate
avanti nel nome dell'efficienza economica tramite i cosiddetti accordi
per il libero commercio, che in realtà sono pensati per dare potere
alle imprese a scapito delle leggi e della politica. Non c'entrano
niente con il libero scambio, ma piuttosto con un trasferimento di
potere: togliere il potere decisionale e legislativo ai cittadini di
un qualsiasi Paese, che potrebbero plausibilmente tenere in
considerazione i propri interessi, e attribuirlo alle imprese, che
non terranno nella minima considerazione l'interesse di quei
cittadini.
<p>
Dal loro punto di vista, è la democrazia ad essere un problema e
questi accordi sono stipulati per porvi fine. Ad esempio, il NAFTA
contiene dei provvedimenti che, a mio avviso, consentono alle
compagnie di querelare un altro governo per sbarazzarsi di una legge
che ritengono contrasti con i loro profitti in quel Paese. Così,
una compagnia straniera ha più potere dei cittadini di una nazione.
<p>
Sono in atto tentativi per estendere tutto ciò oltre il NAFTA. Ad
esempio, questo è uno degli scopi della così detta "area del libero
scambio delle Americhe", estendere questo principio a tutti i Paesi
sudamericani e caraibici, e l'accordo multilaterale sugli
investimenti doveva estenderlo a tutto il mondo.
<p>
Una cosa che si è vista negli anni 90 è che questi accordi hanno
cominciato ad imporre il diritto d'autore in tutto il mondo, in
maniera sempre più forte e restrittiva. Questi trattati non sono
accordi per il libero scambio. Sono in realtà accordi commerciali
che vengono utilizzati per dare alle aziende il controllo sul
commercio in tutto il mondo, in modo da eliminare il libero scambio.
<p>
Quando nel 1800 gli Stati Uniti erano un paese in via di sviluppo, lo
stato non riconosceva i diritti d'autore stranieri. Questa fu una
decisione presa con attenzione, e fu una decisione intelligente. Si
convenne che, per gli Stati Uniti, il riconoscere quei diritti
sarebbe stato semplicemente svantaggioso e che avrebbe spillato
denaro senza essere particolarmente utile.
<p>
Oggi si dovrebbe applicare la stessa logica ai Paesi in via di
sviluppo, ma gli Stati Uniti hanno potere a sufficienza per
costringerli ad andare contro i loro stessi interessi. In realtà
è un errore parlare degli interessi delle nazioni in questo contesto.
Infatti, sono sicuro che la maggior parte di voi abbia sentito
dell'errore nel cercare di giudicare l'interesse pubblico come somma
della ricchezza di ciascuno. Se gli americani che lavorano perdessero
un miliardo di dollari e Bill Gates ne guadagnasse due, gli americani
sarebbero in generale più ricchi? Questo sarebbe un bene per
l'America? Se si guarda solo al totale, sembra lo sia. Tuttavia,
questo esempio mostra in realà che guardare al totale è il modo
sbagliato di giudicare, poiché Bill Gates non ha alcun bisogno di
altri due miliardi di dollari, ma la perdita di un miliardo di
dollari da parte di chi non ha altrettanto da cui partire può essere
dolorosa. Dunque, in una discussione su uno di questi trattati
commerciali, quando si sente qualcuno parlare degli interessi di
questa o quella nazione, quello che sta facendo, a proposito di
quella nazione, è sommare le entrate di tutti. I ricchi vengono
sommati ai poveri. È solo una scusa per mettere in atto lo stesso
inganno in modo da far sì che si ignori l'effetto sulla distribuzione
delle ricchezze all'interno del Paese e se gli accordi la renderanno
più ineguale, come è accaduto negli Stati Uniti.
<p>
In questo modo non è l'interesse degli Stati Uniti a giovarsi
dell'inasprimento delle norme sul diritto d'autore in tutto il
mondo. È solo quello di alcuni imprenditori, molti dei quali vivono
in quel paese, mentre altre risiedono altrove. Ciò non favorisce in
alcun modo l'interesse pubblico.
<p>
Ma cosa ha senso fare? Se crediamo nello scopo del diritto d'autore,
come scritto ad esempio nella Costituzione degli Stati Uniti, cioè
quello di promuovere il progresso, quali sarebbero le linee politiche
intelligenti da seguire nell'era delle reti informatiche?
Chiaramente, invece di aumentare i poteri del diritto d'autore,
dovremmo ridimensionarli in modo da dare al pubblico un certo grado di
libertà, in base il quale si possa far uso dei benefici della
tecnologia digitale e delle reti informatiche. Ma fino si deve
arrivare ? È una domanda interessante, poiché non credo che sia
necessario abolire totalmente il diritto d'autore. L'idea di scambiare
alcune libertà per un maggior progresso sarebbe vantaggiosa ad un
certo livello, anche se il diritto d'autore tradizionale rinuncia a
troppa libertà. Ma per ragionare in maniera intelligente su tutto ciò,
la prima cosa che si deve riconoscere è che non c'è alcuna ragione di
rendere tutto uniforme. Non c'è alcuna ragione per insistere nel fare
lo stesso accordo per tutti i tipi di opere.
<p>
Infatti, questo non è già più il caso poiché esistono numerose
eccezioni per la musica. La musica è trattata in maniera molto
differente dalla legge sul diritto d'autore. Ma i produttori usano
astutamente un'arbitraria insistenza sull'uniformità. Prendono in
esame alcuni casi particolari e producono degli argomenti secondo cui,
in quei casi particolari, sarebbe vantaggioso avere tutto questo
diritto d'autore. Successivamente affermano che, per uniformità, le
restrizioni applicate nei casi particolari devono essere estese a
tutto. Così, chiaramente, essi prendono ad esempio il caso particolare
per cui possono produrre gli argomenti più forti, anche se questo caso
è piuttosto raro e non veramente importante.
<p>
Ma forse, per quel caso specifico, è giusto che ci sia tutto quel
diritto d'autore. Non si deve pagare lo stesso prezzo per tutto quello
che si compra. Spendere un migliaio di dollari per una macchina nuova
sarebbe un buonissimo affare, ma spenderne altrettanti per una
confezione di latte sarebbe, al contrario, un pessimo affare. Di
certo, in altre situazioni della vita, non si pagherebbe un prezzo
speciale per tutto ciò che si compra. Perché in questo caso sì?
<p>
Perciò le opere devono essere considerate di diversa tipologia e
vorrei proporvi un possibile modo per farlo.
<p>
Questo include ricette, programmi per il computer, manuali e libri,
opere di consultazione come i dizionari e le enciclopedie. Credo che
per tutte queste opere funzionali la questione sia essenzialmente la
stessa del software e possono essere applicate le stesse conclusioni.
Si dovrebbe avere la libertà anche di pubblicare una versione
modificata, poiché modificare una di queste opere è molto utile. I
bisogni delle persone non sono gli stessi per tutti. Se io scrivo 
un'opera affinché faccia qualcosa che io credo debba essere fatto,
a questo proposito qualcun altro potrebbe avere un'idea differente.
Dunque questa persona potrebbe voler modificare quello che ho fatto per
fargli fare ciò che è meglio per lui. A questo punto, altre persone
potrebbero avere gli stessi bisogni di chi ha modificato l'originale e
la versione modificata potrebbe andar bene anche per loro. Tutti
quelli che cucinano lo sanno, e lo sanno da un sacco di tempo.
È del tutto normale fare copie di ricette e distribuirle ad altri
ed è altrettanto normale modificare una ricetta. Se si cambia una
ricetta e la si prepara per gli amici ed a loro piace, questi
potrebbero chiedere "Posso avere la ricetta?". Dunque, si scriverà
la propria versione della ricetta e se ne daranno le copie agli amici.
Questa è la stessa cosa che molto tempo dopo si è cominciato a fare
nella comunità del software libero.
<p>
Ecco una prima classe di opere. La seconda tratta delle opere il
cui obiettivo è diffondere quello che pensano determinate persone.
Parlare di queste persone è il loro intento. Questo include, ad
esempio, memorie, saggi di opinioni, articoli scientifici, offerte
di acquisto e vendita, cataloghi di prodotti in vendita. Il punto
centrale di queste opere è che esprimono ciò che qualcuno pensa,
ha visto o crede. Modificarli significa mistifcare ciò che intende
dire l'autore; così modificare queste opere non è un'attività
socialmente utile. Perciò la copia fedele è l'unica cosa di cui
si ha realmente bisogno di essere autorizzati a fare.
<p>
La domanda successiva è: le persone dovrebbero avere il diritto di
commerciare copie fedeli? O la copia fedele senza fini di lucro è
abbastanza? Queste si devono considerare due attività differenti, per
questo motivo si discuterà delle due domande separatamente - il
diritto di fare copie fedeli a scopo non commerciale e quello di farle
a scopo di lucro. Dunque, potrebbe essere un buon compromesso quello
di avere copie commerciali coperte dal diritto d'autore accordando
però a tutti il diritto di farne copie non commerciali. In questo
modo, il diritto d'autore sulle versioni commerciali, così come sulle
versioni modificate - solo l'autore può approvare una versione
modificata - fornirà lo stesso flusso di entrate che fornisce adesso
per sovvenzionare la scrittura di queste opere, in qualsiasi misura lo
faccia.
<p>
Ammettere la copia fedele non commerciale vuol dire che il diritto
d'autore non deve invadere più la casa di nessuno. Diventa nuovamente
una regolamentazione industriale, facile da rinforzare ed indolore,
non richiedendo più punizioni draconiane ed informatori per
inasprirla.  Così noi possiamo trarre il massimo del beneficio - ed
evitare al massimo l'orrore - del sistema attuale.
<p>
La terza categoria riguarda le opere artistiche o di intrattenimento,
in cui la cosa più importante è la sensazione che si prova nel
guardarle. Per queste il problema della modifica è molto complesso
poiché, se da un lato c'è l'idea che queste opere riflettono la
visione di un artista, modificandole si mistifica questa
visione. Dall'altro, si ha il fatto che spesso esiste un processo di
rielaborazione popolare, in base al quale attraverso le modifiche
apportate da una serie di persone, si producono a volte dei risultati
di alto livello. È spesso utile per gli artisti anche attingere da
opere precedenti. Alcune delle opere di Shakespeare si basano su trame
prese da opere altrui.  Se fossero state in vigore le attuali leggi
sul diritto d'autore, queste opere sarebbero state illegali. Dunque,
la questione del cosa fare circa la pubblicazione di versioni
modificate di un'opera artistica è complessa e potremmo dover pensare
a qualche ulteriore suddivisione della categoria per risolvere questo
problema. Ad esempio, gli scenari di giochi per il computer potrebbero
essere trattati in un modo differente, ognuno potrebbe essere libero
di pubblicarne versioni modificate. Ma, probabilmente, un romanzo
dovrebbe essere trattato diversamente: forse per questo, la
pubblicazione a scopo commerciale dovrebbe richiedere un accordo con
l'autore originale.
<p>
Ora, se la pubblicazione commerciale di queste opere artistiche è
coperta da diritto d'autore, fornirà la maggior parte delle entrate
oggi disponibili per sostenere gli autori e i musicisti, nella
misura limitata in cui il sistema attuale li sostiene, dal momento
ché svolge una pessima funzione. Perciò questo potrebbe essere un
compromesso ragionevole, come nel caso di opere che rappresentano
determinate persone.
<p>
Se si guarda al futuro, al tempo in cui l'era delle reti informatiche
sarà davvero iniziata, quando avremo superato questo stadio
transitorio, si può immaginare per gli autori un altro metodo per
trarre guadagno dalle proprie opere. Si pensi ad un sistema di
pagamento digitale che consenta di ottenere denaro per il proprio
lavoro. Si immagini di aver un sistema di pagamento digitale che
permetta di inviare a qualcuno denaro attraverso Internet; ciò
può essere realizzato in vari modi, utilizzando la crittografia,
ad esempio. Si immagini che  sia consentita la copia fedele di
queste opere artistiche, ma scritte in modo che, quando le si
ascolti o le si legga o le si guardi, in un angolino dello
schermo appaia una finestrella che dice "Premete questo pulsante
per spedire un dollaro all'autore", o al musicista o a chiunque
sia. Questa finestra compare e basta, non è invadente, sta nel
suo angolino. Non dà fastidio, ma è lì, a ricordarvi che è una
buona cosa supportare gli scrittori ed i musicisti.
<p>
Perciò se il lavoro che si sta leggendo o ascoltando piace, si può
pensare "Perché non dare un dollaro a queste persone? È solo un
dollaro. Che cos'è? Non mi accorgerò nemmeno di non averlo". Così
le persone cominceranno a mandare un dollaro. La cosa più bella di
tutto ciò è che questo meccanismo renderebbe la copia un alleato di
autori e musicisti. Quando qualcuno spedisce ad un amico una copia
per e-mail, questo amico potrebbe spedire un dollaro. Se l'opera
piace veramente, si potrebbe mandare un dollaro più di una volta e
questo dollaro sarebbe più di quanto queste persone guadagnano oggi
quando qualcuno acquista un loro libro o CD, poiché oggi ricevono
solo una piccola parte del guadagno. Gli stessi editori che
chiedono il controllo totale sul pubblico in nome degli autori
e dei musicisti li stanno fregando da sempre.
<p>
Vi raccomando la lettura dell'articolo di Courtney Love nella rivista
"Salon", un articolo sui pirati che usano il lavoro dei musicisti
senza pagarli. Questi pirati sono le case discografiche che pagano ai
musicisti il 4% dell'ammontare delle vendite, in media. Ovviamente, i
musicisti di successo hanno più potere: prendono più del 4% delle
loro ampie vendite, il che vuol dire che la maggior parte dei
musicisti che hanno un contratto di registrazione riceve meno del 4%
delle loro limitate vendite.
<p>
Ecco come funziona: la società discografica investe in pubblicità
e considera questa spesa un anticipo ai musicisti, anche se i
musicisti non lo vedranno mai.  Perciò in teoria quando si
acquista un CD, parte di quel denaro dovrebbe andare ai musicisti,
ma in pratica non sarà così.  In realtà, dovrà ripagare le spese
pubblicitarie e i musicisti vedranno parte di quel denaro solo
se avranno molto successo.
<p>
I musicisti, naturalmente, firmano i loro contratti perché sperano
di essere tra i pochi fortunati che avranno grande successo.
Perciò sostanzialmente vengono lusingati con l'offerta di una
lotteria. Anche se sono bravi musicisti, possono non essere così
bravi, così sottili nel ragionamento da accorgersi della trappola.
Perciò firmano e poi probabilmente quello che ottengono è solo la
pubblicità. Allora, perché non facciamo loro pubblicità in modo
diverso, non attraverso un sistema da complesso industriale che
limita il pubblico e che ci riempie di brutta musica facile da
vendere?  Invece, perché non far sì che il naturale impulso
dell'ascoltatore a condividere la musica che gli piace diventi
alleato dei musicisti?  Se utilizziamo il riquadro che appare
nel player per inviare un dollaro ai musicisti, allora le reti
informatiche potrebbero essere il sistema per far loro
pubblicità, la stessa pubblicità che ora tutti loro ottengono
con i loro contratti.
<p>
Dobbiamo riconoscere che l'esistente sistema del diritto d'autore
rende un cattivo servizio nel sostenere i musicisti, così come il
commercio mondiale rende un cattivo servizio nell'elevare gli standard
di vita nelle Filippine e in Cina. Ci sono aree di impresa in cui
tutti lavorano in aziende che sfruttano i loro dipendenti e tutti i
prodotti sono fabbricati in aziende che sfruttano i loro dipendenti.
Sapevo che la globalizzazione era un sistema poco efficace per elevare
gli standard di vita all'estero. Diciamo, per produrre qualcosa un
americano viene pagato 20 dollari all'ora; un messicano riceve forse 6
dollari al giorno per quello stesso lavoro. Quello che è successo in
questo caso è che è stata tolta una notevole quantità di denaro ad un
lavoratore americano, è stata data una piccola frazione, per esempio
una minima percentuale, ad un messicano ed è stato dato il resto
all'azienda. Perciò se l'obiettivo è elevare gli standard di vita dei
lavoratori messicani, questo è un modo del tutto inefficace di farlo.
<p>
È interessante vedere come lo stesso fenomeno si riscontri
nell'industria del diritto d'autore, la stessa idea generale.
Nel nome di quei lavoratori che certamente meritano qualcosa, si
propongono misure che riservano loro una minima parte sostenendo
invece prioritariamente il potere delle grandi società che
controllano le nostre vite.
<p>
Se si vuole sostituire un sistema molto buono, bisogna lavorare
molto seriamente per proporre un'alternativa migliore.  Sapendo
che il sistema attuale è inefficace, non è così difficile trovare
un'alternativa migliore: lo standard con cui ci si confronta è
oggi molto basso. Si deve sempre ricordare tutto questo quando si
prendono in considerazione le problematiche sulla politica del
diritto d'autore.
<p>
Penso di aver detto quasi tutto quello che volevo dire.  Voglio
ricordarvi che domani in Canada è il Phone-In Sick Day. Domani
inizierà un summit con l'obiettivo di concludere un accordo
sull'area di libero scambio per le Americhe con l'intento
di estendere il potere delle grandi società in altri Paesi.
In Quebec viene organizzata una grande protesta. Abbiamo visto
metodi estremi per bloccare questa protesta. A molti americani
viene impedito di entrare in Canada attraverso quel medesimo
confine che è loro permesso oltrepassare in ogni altro momento.
Con la più debole delle scuse attorno al centro di Quebec è stato
costruito un muro per impedire l'accesso ai dimostranti. Abbiamo
visto utilizzare molti sporchi trucchi contro la manifestazione
pubblica di protesta contro questi trattati. Perciò qualsiasi
democrazia ci sia rimasta dopo che i poteri del governo siano
stati tolti ai governatori democraticamente eletti e siano stati
dati alle imprese e ad organismi internazionali non eletti,
qualsiasi cosa rimanga dopo tutto questo, potrebbe non sopravvivere
alla repressione cui è stata sottoposta.     
<p>
Ho dedicato 17 anni della mia vita a lavorare per il software libero
e problematiche connesse. Non l'ho fatto perché penso che questo sia
il problema politico più importante al mondo. L'ho fatto perché ho
visto che era il settore in cui dovevo usare la mia competenza
per fare del bene. Ma quello che è successo è che gli aspetti
generali della politica sono cambiati ed il maggior problema politico
attuale è contrastare la tendenza a dare alle aziende potere
sul pubblico e sui governi. Io considero il software libero ed i
problemi correlati ad altri aspetti dell'informazione che ho
discusso oggi come parte del problema principale. Perciò mi sono
trovato indirettamente a lavorare su questo problema. Spero di
dare il mio contributo a questa causa.
<p>
<B>REPLICA</B>:
<p>
<B>THORBURN</B>: Tra poco il pubblico potrà fare domande e
commenti. Ma permettetemi di replicare brevemente.  Mi sembra che il
consiglio pratico più incisivo ed importante che Stallman ci dà abbia
due elementi chiave. Uno è riconoscere che i vecchi presupposti ed usi
del diritto d'autore sono inappropriati: vengono messi in discussione
e delegittimati dall'avvento del computer e delle reti
informatiche. Può risultare ovvio, ma è fondamentale.
<p>
L'altro è riconoscere che l'era digitale esige che si riconsideri il
modo in cui distinguiamo e valutiamo le diverse tipologie di lavoro
intellettuale e creativo.  Stallman ha sicuramente ragione sul fatto
che certi tipi di imprese intellettuali abbiano bisogno più di altre
di essere protette dal diritto d'autore. Cercare di individuare
sistematicamente questi diversi tipi o livelli di protezione del
diritto d'autore mi sembra un modo efficace di affrontare i problemi
relativi al lavoro intellettuale posti dall'avvento del computer.
<p>
Ma penso di intravedere un altro tema che sta dietro a ciò che
Stallman ha detto e che non riguarda direttamente i computer, ma
riguarda più ampiamente le istituzioni democratiche ed il potere che
il governo e le aziende esercitano in misura sempre maggiore sulla
nostra vita.  Questo aspetto populista ed anti-monopolista del
discorso di Stallman è interessante ma anche riduttivo e
potenzialmente semplicistico. Ed è forse anche eccessivamente
idealista.  Per esempio, come potrebbe sopravvivere un romanziere o un
poeta o un autore di canzoni o un musicista o un autore di testi
accademici in un mondo meraviglioso in cui le persone siano
incoraggiate a pagare gli autori, ma non siano obbligate a farlo? In
altre parole mi sembra che la differenza tra la pratica attuale e le
possibilità visionarie su cui specula Stallman sia ancora enorme.
<p>
Concludo chiedendo a Stallman se vuole approfondire maggiormente
alcuni aspetti del suo discorso ed in particolare se vuole esprimere
ulteriori idee sul modo in cui potrebbero essere protetti dal suo
sistema di diritto d'autore quelli che noi chiamiamo "creatori
tradizionali".
<p>
<B>STALLMAN</B>: Prima di tutto, devo far notare che non
dovremmo utilizzare il termine "protezione" per descrivere
ciò che fa il diritto d'autore. Il diritto d'autore limita
le persone. Il termine "protezione" è un termine di propaganda
per le aziende che detengono il diritto d'autore. Il termine
"protezione" significa impedire che qualcosa venga distrutta
in qualche modo. Beh, non penso che una canzone venga distrutta
se di essa esistono più copie suonate più volte. Non penso
nemmeno che un romanzo si distrugga se più persone ne
leggono una copia. Perciò non userei quel termine. Penso
che porti ad identificarsi con la parte sbagliata.   
<p>
Inoltre, pensare in termini di proprietà intellettuale è una
cattiva idea per due motivi: in primo luogo perché pregiudica
la domanda cruciale in questo campo che è: in che modo
dovrebbero essere trattate queste cose? dovrebbero essere
trattate o meno come qualche tipo di proprietà?
Utilizzare il termine "proprietà intellettuale" per descrivere
questo campo vuol dire presupporre che la risposta sia "sì",
che è questo, e non un altro, il modo in cui trattare queste
cose.
<p>
In secondo luogo, incoraggia una ipergeneralizzazione. La
proprietà intellettuale è un concetto onnicomprensivo per
parecchi sistemi legali diversi tra loro con origini indipendenti
come per esempio diritti d'autore, brevetti, marchi registrati,
segreti industriali ed altro. Sono quasi completamente
diversi; non hanno niente in comune. Ma chi sente il termine
"proprietà intellettuale" viene portato a pensare erroneamente
che esista un principio generale di proprietà intellettuale
applicato a determinati campi, perciò presuppone che questi
differenti campi di applicabilità della legge siano simili.
Questo porta non solo a pensare in modo confuso su ciò che sia
giusto fare, porta anche a non capire che cosa la legge dice
veramente, perché si suppone che la legge sul diritto d'autore
e la legge sui brevetti e la legge sui marchi registrati siano
simili, mentre invece, di fatto, sono completamente diverse.
<p>
Se si vuole incoraggiare un'attenta riflessione e una corretta
comprensione di quello che la legge dice, si eviti il termine
"proprietà intellettuale". Si parli di diritto d'autore, o di
brevetti, o di marchi registrati o di qualsiasi altro argomento
si voglia. Ma non si parli di proprietà intellettuale. Sarebbe
assurdo avere un'opinione sulla proprietà intellettuale. Non
ho un'opinione sulla proprietà intellettuale, ma ho opinioni sul
diritto d'autore, sui brevetti e sui marchi registrati, e sono
diverse. Ci sono arrivato attraverso processi di pensiero
diversi perché questi sistemi legali sono completamente diversi.
<p>
Ho fatto una digressione, ma era estremamente importante.
<p>
Adesso vado al dunque. Naturalmente non possiamo sapere ora se
funzionerà bene, se funzionerà chiedere agli utenti di pagare
volontariamente i loro autori e musicisti preferiti. Una cosa,
ovvia, è che tale sistema funzionerà proporzionalmente al numero
di persone che utilizzeranno la rete e quel numero, si sa,
aumenterà di un ordine di grandezza nei prossimi anni. Se lo
provassimo oggi, potrebbe fallire, ma questo non proverebbe
niente, perché potrebbe funzionare se il numero delle persone
paganti fosse dieci volte maggiore.
<p>
L'altra è che non abbiamo ancora a disposizione questo sistema
digitale di pagamento in contanti, perciò non siamo oggi in grado
di provarlo. Possiamo provare a fare qualcosa di simile. Ci sono
servizi che prevedono una firma con i quali si può pagare denaro
a qualcuno, cose come Pay Pal. Ma prima di poter pagare qualcuno
con Pay Pal, si devono affrontare un mucchio di formalità e dare
informazioni personali. E vengono effettuate registrazioni sui
destinatari dei pagamenti. Ci si può fidare che non se ne abusi?
<p>
Non è il dollaro da pagare che potrebbe scoraggiare, ma i
problemi connessi al pagamento. L'idea generale è che pagare
quando si vuole dovrebbe essere facilissimo e non dovrebbe
esserci nulla che scoraggi se non la somma stessa di denaro.
E se la somma è abbastanza piccola, perché dovrebbe scoraggiare?
Sappiamo comunque che i fan amano davvero i musicisti e sappiamo
che alcuni complessi musicali che avevano ed hanno un certo
successo come i "Grateful Dead" hanno incoraggiato i loro fan a
copiare e ridistribuire la loro musica. Non hanno avuto problemi
a guadagnarsi da vivere con la loro musica per aver incoraggiato
i fan a registrarla ed a copiare le cassette. Non hanno nemmeno
ridotto le vendite dei loro dischi.
<p>
Stiamo gradualmente passando dall'era della stampa all'era
delle reti informatiche, ma non può accadere in un giorno. Le
persone continuano ad acquistare molti dischi e probabilmente
continueranno ad acquistarne per molti anni ancora, forse per
sempre. Finché si continuerà in questo modo, continuare
semplicemente ad applicare i diritti d'autore alla vendita
commerciale di dischi dovrebbe sostenere i musicisti quasi
altrettanto bene di oggi. Naturalmente, il sistema non è
del tutto soddisfacente, ma almeno non sarà peggiore.  
<P>
<B>DISCUSSIONE</B>:
<p>
<B>DOMANDA</B>: [Un commento e una domanda a proposito della libertà
di download e a proposito del tentativo di Stephen King di vendere uno
dei suoi racconti a puntate attraverso il web.]
<p>
<B>STALLMAN</B>: Si, è interessante sapere quello che ha fatto e cosa
è successo. Quando ne sentii parlare la prima volta ero euforico.
Pensavo stesse per fare un passo verso un mondo che non sia basato
sulla volontà di tenere il pubblico in pugno. Poi ho visto
che in realtà scriveva per chiedere al pubblico di pagare. Per
spiegare cosa ha fatto: stava pubblicando un racconto a puntate, a
rate, e diceva: "se otterrò abbastanza denaro, ne scriverò ancora". Ma
la sua richiesta ben difficilmente era una richiesta. Minacciava il
lettore. Diceva: "se non pagate siete cattivi, e se ci sono troppi fra
di voi che si comportano male semplicemente smetterò di scrivere".
<p>
Bene, chiaramente questo non è il modo di far sentire il pubblico
invogliato a mandarti dei soldi. Devi far sì che ti amino, non che ti
temano.
<p>
<B>INTERVISTATORE</B>: I dettagli sono che ha richiesto ad una certa
percentuale - non so esattamente, probabilmente intorno al 90%  - di
persone che mandassero una certa quantità di denaro, che, credo,
fosse di un dollaro o due o qualcosa di quet'ordine di grandezza. Si
doveva dare il proprio nome e l'indirizzo e-mail e alcune altre
informazioni per scaricare il racconto e se la percentuale non fosse
stata raggiunta dopo il primo capitolo, disse che non avrebbe
rilasciato un altro capitolo. Era molto antagonistico nei confonti
delle persone che lo scaricavano.
<p>
<B>DOMANDA</B>: Lo schema in cui non c'è diritto d'autore ma alle
persone è richiesto di fare donazioni volontarie non è aperto
all'abuso da parte dei plagiari?
<p>
<B>STALLMAN</B>: No. Non è quello che ho proposto. Ricordate, sto
proponendo che ci debba essere un diritto d'autore che copra la
distribuzione commerciale e permetta solo la redistribuzione
letterale non commerciale. Così chiunque abbia fatto modifiche per
mettere un puntatore al proprio sito invece che a quello dell'autore
reale, continuerebbe a violare il diritto d'autore e potrebbe essere
citato in giudizio esattamente come avviene oggi.
<p>
<B>DOMANDA</B>: Capisco. Quindi stai ancora immaginando un mondo in
cui ci sia sempre il diritto d'autore?
<p>
<B>STALLMAN</B>: Si. Come ho detto, per questo tipo di opere. Non sto
dicendo che dovrebbe essere permesso tutto. Sto proponedo di diminuire
i poteri del diritto d'autore, non di abolirli.
<p>
<B>THORBURN</B>: Una domanda che mi è venuta in mente quando stavi
parlando, Richard, e di nuovo adesso che stavi rispondendo a questa
domanda, è perché non consideri i modi in cui il computer stesso
può eliminare completamente l'intermediario - in una maniera che
Stephen King si è rifiutato di usare - e possono stabilire una
relazione personale.
<p>
<B>STALLMAN</B>: Bene, possono farlo, ed infatti la donazione
volontaria è uno di questi.
<p>
<B>THORBURN</B>: Pensi davvero che questo non comporti per niente il
passare attraverso un editore?
<p>
<B>STALLMAN</B>: Assolutamente no. Spero di no, perché, vedi, gli
editori sfruttano gli autori in maniera terribile. Quando fai domande
al riguardo ai rappresentanti degli editori loro dicono: "Beh, sì, se
un autore o un gruppo non vogliono passare attraverso di noi, non
dovrebbe essergli richiesto dalla legge di farlo". Ma in realtà
stanno facendo del loro meglio per mettere le cose in modo che questo
non sia fattibile. Per esempio stanno proponendo dei formati
multimediali con restrizioni sulla copia e per poter pubblicare in
questi formati devi passare per i grandi editori perché loro non
spiegano a nessuno come farlo. Così sperano in un mondo in cui
tutti i riproduttori utilizzino questi formati e per poter ottenere
qualcosa da riprodurre sarà necessario passare dagli editori. Così,
anche senza nessuna legge che impedisca ad un autore o un musicista di
pubblicare direttamente, la cosa non sarebbe fattibile. C'è anche
il richiamo di diventare ricchi. Dicono: "ti faremo pubblicità e
forse diventerai ricco come i Beatles". Scegli pure un qualche
gruppo di grande successo, ma, naturalmente, solo ad un numero
limitato di musicisti potrà accadere quello che è successo a loro.
Ma questo potrebbe indurli a firmare contratti che li
imprigionerebbero per sempre.
<p>
Gli editori tendono ad essere molto scorretti nel rispettare i loro
contratti con gli autori. Per esempio i contratti dei libri di solito
dicono che se un libro è esaurito i diritti tornano all'autore, e gli
editori non sono molto bravi a convivere con questa clausola. Spesso
devono esservi costretti. Bene, adesso stanno cominciando ad usare la
pubblicazione elettronica per dire che non si può esaurire una
edizione; così non dovranno mai restituire i diritti. La loro idea è,
quando l'autore non ha voce in capitolo, di farlo firmare, e da
allora non avrà più potere, solo l'editore ha il potere.
<p>
<B>DOMANDA</B>: Sarebbe bene avere delle licenze libere per
diverse tipologie di opere che salvaguardino la libertà di tutti
gli utenti di copiarle nella maniera più appropriata per quel
tipo di opera?
<p>
<B>STALLMAN</B>: Beh, ci sono persone che ci stanno lavorando. Ma per
opere non funzionali, una cosa non sostituisce l'altra. Prendiamo
un'opera di tipo funzionale, diciamo un elaboratore di testi. Bene, se
qualcuno fa un elaboratore di testi libero, lo si può usare, non serve
l'elaboratore di testi non libero. Ma non direi che una canzone libera
possa sostituire tutte le canzoni non libere o che un racconto libero
possa sostituire tutti i racconti non liberi. Per questo tipo di opere
le cose sono diverse. Perciò penso che dobbiamo semplicemente
riconoscere che queste leggi non meritano di essere rispettate. Non è
sbagliato condividere qualcosa con il tuo prossimo, e se qualcuno dice
che non puoi condividere con il tuo prossimo, non dovresti ascoltarlo.
<p>
<B>DOMANDA</B>: A proposito delle opere funzionali, secondo te,
come si bilancia l'esigenza di abolire il diritto d'autore con
l'esigenza di incentivi economici per favorire lo sviluppo di
queste opere funzionali?
<p>
<B>STALLMAN</B>: Bene, quello che si vede è, prima di tutto, che
questi incentivi economici sono molto meno necessari di quanto si
fosse supposto. Basta guardare al movimento del software libero
in cui abbiamo più di 100.000 volontari part-time che sviluppano
software libero. Vediamo anche che ci sono altri modi per raccogliere
fondi che non sono basati sull'impedire al pubblico di copiare e
modificare queste opere. Questa è l'interessante lezione data dal
movimento del software libero. A parte il fatto che offre un modo per
utilizzare il computer mantenendo la propria libertà di condividere
e cooperare con altre persone, ci mostra anche che presupporre
che le persone non farebbero mai queste cose senza che vengano loro
dati poteri speciali per costringere gli altri a pagarli è
semplicemente sbagliato. Molte persone fanno queste cose. Inoltre se
si guarda per esempio alla scrittura di monografie che servono
come libro di testo in molti campi della scienza, tranne quelle
molto elementari, ci si accorge che in questo modo gli autori non
si arricchiscono. Abbiamo un progetto di enciclopedia libera che è,
infatti, un progetto commerciale di enciclopedia libera, e fa
progressi. Avevamo un progetto per una enciclopedia GNU ma ci siamo
uniti al progetto commerciale quando hanno adottato la nostra
licenza. In Gennaio sono passati alla GNU-Free Documentation
License per tutti gli articoli nella loro enciclopedia. Così
abbiamo detto, "bene, uniamo le nostre forze e invitiamo le persone
a contribuire". Si chiama "NUPEDIA", e ne trovate il link a
http://www.gnu.org/encyclopedia. Così abbiamo esteso lo sviluppo
comunitario di una base libera di conoscenze utili dal software
all'enciclopedia. Sono piuttosto fiducioso adesso che in tutte
queste aree del lavoro funzionale non serva un incentivo economico
fino al punto di dover rivedere l'uso di queste opere.
<p>
<B>THORBURN</B>: E a proposito delle altre due categorie?
<p>
<B>STALLMAN</B>: Per le altre due classi di opere, non lo so. Non
so se un giorno si scriveranno romanzi senza preoccuparsi se ci si 
potrà far soldi. In una società post-scarsità credo che si farà.
Forse quello che dobbiamo fare per poter raggiungere una società
post-scarsità è liberarci dal controllo delle compagnie
sull'economia e sulle leggi. Così in effetti si tratta del problema
dell'uovo e della gallina. Cosa facciamo prima? Come possiamo
ottenere un mondo dove le persone non debbano disperatamente
rincorrere il denaro se non rimuovendo il controllo delle
corporazioni? E come possiamo rimuovere il controllo delle
corporazioni se non ... In ogni caso, non lo so, ecco perché sto
tentando di proporre prima un sistema di diritto d'autore di
compromesso e poi il pagamento volontario supportato da questo
sistema di compromesso come modo per procurare un reddito a chi
scrive queste opere.
<p>
<B>DOMANDA</B>: Come ti aspetti in pratica di realizzare questo
sistema di diritto d'autore di compromesso sotto la stretta soffocante
degli interessi corporativi sui politici americani dovuti al sistema
di finanziamento delle campagne elettorali?
<p>
<B>STALLMAN</B>: Non saprei!. Vorrei saperlo. È un problema
terribilmente difficile. Se sapessi come risolvere questo
problema, lo risolverei e niente al mondo mi renderebbe più
fiero.
<p>
<B>DOMANDA</B>: Come si può lottare contro il controllo delle
corporazioni? Perché se si guarda alle somme di denaro che
vanno per le lobby corporative nel caso di cause processuali, è
enorme. Penso che il caso DECS di cui stai parlando stia
costando qualcosa come un milione e mezzo di dollari alla
difesa. Dio sa quanto è costato alle corporazioni. Hai una
qualche idea di come trattare queste enormi somme di denaro?
<p>
<B>STALLMAN</B>: Ho un suggerimento. Se suggerissi di boicottare
totalmente i film, lo ignorerebbero. Lo considererebbero troppo
radicale. Perciò vorrei dare un suggerimento leggermente
diverso, ma che, alla fine, arriva quasi allo stesso risultato,
e cioè: non andate a vedere un film a meno che non abbiate
un valido motivo per pensare che è bello. Questo condurrà in
pratica allo stesso risultato di boicottare totalmente i film
di Hollywood. Per estensione è quasi lo stesso, ma nelle
intenzioni è molto diverso. Mi sono reso conto che molte
persone vanno al cinema per ragioni che non hanno nulla a che
fare con il fatto che pensino che il film sia bello. Se si
cambiano le abitudini, se si va a vedere un film solo quando
si ha qualche sostanziale ragione per pensare che sia valido,
si toglierà loro un sacco di soldi.
<p>
<B>THORBURN</B>: Una maniera per capire tutto questo discorso,
penso, è riconoscere che quando una qualunque tecnologia radicale
e potenzialmente rivoluzionaria fa la sua comparsa nella società
c'è uno scontro su chi la controlla. Oggi stiamo ripetendo quello
che è avvenuto in passato. Perciò da questo punto di vista può
darsi che non ci sia motivo di disperare o anche solo pessimismo
su quello che avverrà nel lungo periodo. Ma a breve termine la
lotta per il controllo dei testi e delle immagini, su tutte
le altre forme di informazione, sarà probabilmente dolorosa e
pervasiva. Per esempio, come insegnante di tecnologie della
comunicazione il mio accesso alle immagini è stato di recente
limitato in una maniera mai vista prima. Se scrivo un saggio in
cui voglio utilizzare immagini, tratte anche da film, è diventato
molto più difficile ottenere il permesso di utilizzarle, e i
prezzi richiesti per usarle sono molto più alti, anche quando come
argomenti mi richiamo alla ricerca intellettuale e alla categoria
legale del "fair use". Per questo penso, in questo momento di
diffuse trasformazioni, che le prospettive di lungo periodo
possano non essere così sconvolgenti come quello che sta accadendo
a breve termine. Ma in ogni caso dobbiamo capire che l'insieme
della nostra esperienza contemporanea è una versione rinnovata
dello scontro per il controllo delle risorse teconologiche che
è un principio ricorrente della società occidentale.
<p>
È anche essenziale capire che la storia delle tecnologie più antiche è
di per sé una materia complessa. L'impatto della stampa in Spagna, per
esempio, è radicalmente diverso dall'impatto in Inghilterra o in
Francia.
<p>
<B>DOMANDA</B>: Una delle cose che mi danno fastidio quando sento
discussioni sul diritto d'autore è che spesso si comincia con
"Vogliamo un cambiamento totale. Vogliamo sbarazzarci di ogni tipo di
controllo". Mi pare che a monte della suddivisione nelle tre categorie
suggerite ci sia il riconoscimento che il diritto d'autore ha un
qualche senso. Alcuni critici dell'attuale sistema del diritto
d'autore credono che in effetti bisognerebbe sostenerlo e farlo
funzionare in modo molto più simile a brevetti e marchi registrati per
quanto riguarda la sua durata. Vorrei che il nostro ospite commentasse
questa strategia.
<p>
<B>STALLMAN</B>: Concordo che abbreviare la durata del diritto
d'autore sia una buona idea. Non c'è assolutamente bisogno, per quanto
riguarda l'incoraggiamento alla pubblicazione, della possibilità che i
diritti d'autore durino fino a 150 anni, cosa possibile in alcuni casi
con la legge attuale. Ora, le aziende dicevano che un diritto d'autore
di 75 anni su un'opera da loro pagata non era abbastanza lungo per
renderne possibile la produzione. Vorrei sfidare queste società a
presentare delle proiezioni di bilancio per i prossimi 75 anni da ora
per supportare questa affermazione. Quello che volevano davvero era
semplicemente il poter estendere il diritto d'autore sulle vecchie
opere, in modo da poter continuare a restringerne l'uso. Sinceramente
mi sfugge come si possa incoraggiare la produzione di opere negli
anni Venti estendendo il diritto d'autore oggi, a meno che queste
società non abbiano una macchina del tempo da qualche parte.
Certamente in uno dei loro film avevano una macchina del tempo. Quindi
forse è questo che li ha influenzati.
<p>
<B>DOMANDA</B>: Hai mai pensato di estendere il concetto di "fair use",
e potresti chiarircene qualche sfumatura?
<p>
<B>STALLMAN</B>: L'idea di dare a tutti il permesso di fare copie
integrali, non per uso commerciale, di due dei tre tipi di opere,
certamente potrebbe essere intesa come un'estensione del "fair use".
È un concetto di "fair use" più ampio dell'attuale. Se l'idea è che
il pubblico rinunci a certe libertà per avere più progresso, allora si
può segnare il confine in vari punti: quali libertà il pubblico
abbandona e quali libertà mantiene?
<p>
<B>DOMANDA</B>: Per fare una breve digressione, in certi campi dello
spettacolo esiste il concetto di "rappresentazione pubblica". Quindi,
per esempio, il diritto d'autore non ci impedisce di cantare i canti
natalizi al momento opportuno, ma impedisce la loro esecuzione in
pubblico. E mi chiedo se non sarebbe utile espandere il "fair use",
anziché alla copia letterale e non commerciale senza limiti, a
qualcosa di meno ma comunque più ampio del concetto attuale
di "fair use".
<p>
<B>STALLMAN</B>: Prima pensavo che questo sarebbe stato sufficiente,
ma poi Napster mi ha convinto del contrario: Napster è usato dai suoi
utenti per una ridistribuzione letterale non commerciale. Il server di
Napster, in sé, è un'attività commerciale, ma chi mette a disposizione
il materiale lo fa senza scopo di lucro, ed avrebbe potuto altrettanto
facilmente metterlo a disposizione sui propri siti. L'incredibile
eccitazione, interesse ed uso di Napster mostra che è utilissimo.
Quindi ora sono convinto che si debba avere il diritto a copie
ridistribuite non commerciali e letterali di qualsiasi cosa.
<p>
<B>DOMANDA</B>: Un'analogia che mi è stata suggerita di recente per
l'intera vicenda di Napster è quella di una biblioteca pubblica.
Credo che alcuni di voi che hanno seguito le discussioni su Napster
l'abbiano già sentita. Vorrei che la commentassi. A volte, chi
sostiene coloro che dicono che Napster dovrebbe continuare senza
restrizioni, dice qualcosa di questo genere: "Quando si va in una
biblioteca pubblica e si prende in prestito un libro, non lo si paga,
e lo si può prendere in prestito decine, centinaia di volte, senza
alcun pagamento aggiuntivo. Perché Napster sarebbe diverso?"
<p>
<B>STALLMAN</B>: Non è esattamente lo stesso. Ma bisognerebbe
sottolineare che gli editori vogliono trasformare le biblioteche
pubbliche in negozi "pay-per-use". Quindi essi sono contro le
biblioteche pubbliche.
<p>
<B>DOMANDA</B>: Queste idee sul diritto d'autore potrebbero suggerire
nuove idee per certe questioni relative alle leggi sui brevetti come
la produzione di farmaci generici economici da usare in Africa?
<p>
<B>STALLMAN</B>: No, sono due cose completamente diverse. Le
questioni sui brevetti sono completamente diverse da quelle sul
diritto d'autore. L'idea che abbiano qualcosa in comune è una
delle spiacevoli conseguenze dell'uso del termine "proprietà
intellettuale", e dell'incoraggiare le persone a tentare di
trattare alla stessa stregua queste questioni, perché, come
avete sentito, finora ho parlato di questioni in cui il prezzo
della copia non è la cosa cruciale. Ma qual è la questione
cruciale a proposito della produzione di farmaci per l'AIDS
per l'Africa? È il prezzo, null'altro che il prezzo.
<p>
Qui spunta la questione di cui parlavo, perché la tecnologia
dell'informazione digitale dà ad ogni utente la possibilità di fare
copie. Insomma, nulla può dare a tutti la capacità di copiare dei
medicinali. Io non sono capace di copiare un medicinale che ho. E
nessuno è capace; i medicinali non si fanno così. Quei medicinali
si possono fare solo in grandi fabbriche ed in effetti sono tutti
prodotti in costose fabbriche centralizzate, sia i farmaci generici
sia quelli importati dagli Stati Uniti. In ogni caso, sono destinati
ad essere prodotti in un piccolo numero di aziende, e la questione
è semplicemente quanto costino e se siano disponibili ad un prezzo
che gli africani possono permettersi.
<p>
Quindi questa è una questione terribilmente importante, ma
completamente diversa. C'è solo un'area in cui emerge un problema
con i brevetti che è in effetti simile a queste questioni relative
alla libertà di copia, cioè nell'area dell'agricoltura. Poiché in
effetti ci sono delle cose brevettate che possono essere copie,
più o meno, e sono gli esseri viventi. Si copiano quando si
riproducono. Non è necessariamente una copia esatta, c'è un
rimescolamento di geni. Ma il fatto è che i contadini da millenni
sfruttano la capacità di autocopiarsi degli organismi viventi che
coltivano. L'agricoltura è, essenzialmente, copiare le cose che
si sono coltivate e continuare a copiarle ogni anno. Quando
varietà vegetali e animali vengono brevettate, quando dei geni
vengono brevettati e in esse utilizzati, il risultato è che
i contadini non possono più comportarsi come hanno sempre fatto.
<p>
Un contadino canadese aveva una varietà brevettata che cresceva nel
suo campo, e spiegò: "Non l'ho fatto apposta. Il polline è stato
trascinato dal vento, e i geni di quel polline sono entrati nel mio
assortimento di piante". Gli è stato risposto che non importava:
doveva distruggerle in ogni caso. È un caso limite di quanto il
governo possa appoggiare un monopolista.
<p>
Quindi credo che, seguendo gli stessi principi che io applico al
copiare cose sui computer, gli agricoltori dovrebbero avere un
indiscutibile diritto di mettere da parte i semi e selezionare il
bestiame. Ci potrebbero forse essere brevetti che proteggono le
ditte di semi, ma non dovrebbero influenzare l'operato dei
contadini.
<p>
<B>DOMANDA</B>: Perché un modello abbia successo serve ben più di una
buona licenza. Puoi parlarcene?
<p>
<B>STALLMAN</B>: Ovviamente. Ecco, non è che io sappia le risposte.
Ma credo che l'idealismo abbia una parte essenziale nello sviluppo
di un'informazione libera e funzionale. Si deve capire che è
importante che questa informazione sia libera, che solo quando
l'informazione è libera se ne può fare pieno uso: quando è limitata,
non si può. Bisogna che si riconosca che l'informazione non libera è
un tentativo di "dividerci, tenerci impotenti e sottometterci".
Allora si potrà afferrare l'idea: "Lavoriamo insieme per produrre
l'informazione che vogliamo usare, in modo che non sia sotto il
controllo di qualche persona potente che ci ordini cosa possiamo
farne".
<p>
Questo dà una grande spinta all'iniziativa. Non so quanto
funzionerà nelle diverse aree, ma penso che ci sia un modo
concreto di farlo nel campo dell'istruzione, quando si cercano
libri di testo. Ci sono tantissimi docenti nel mondo, docenti che
non lavorano in università prestigiose (magari sono alle superiori,
o al college) dove non scrivono né pubblicano un sacco di cose e
non sono molto ricercati. Ma molti di loro sono brillanti. Molti
conoscono bene le loro materie e potrebbero scrivere libri di testo
per molte materie, condividerli con tutto il mondo e ricevere 
molti apprezzamenti da chi avrà imparato da loro.
<p>
<B>DOMANDA</B>: È quello che dicevo io. Ma, per combinazione, conosco
la storia dell'istruzione. È il mio lavoro: progetti educativi
elettronici multimediali. E non ho potuto trovare nemmeno un esempio
di questo tipo. Tu ne puoi trovare?
<p>
<B>STALLMAN</B>: No. Ho cominciato a proporre questa enciclopedia e
risorse per l'apprendimento libere un paio di anni fa, e credevo che
ci sarebbero voluti una decina d'anni perché la cosa cominciasse a
funzionare. Invece già adesso abbiamo un'enciclopedia che funziona.
Quindi le cose stanno andando più velocemente di quanto sperassi.
Credo che ci serva qualcuno che cominci a scrivere dei libri di
testo liberi. Scrivetene uno sulla vostra materia preferita, o
scrivetene una parte. Scrivetene alcuni capitoli e sollecitate altri
a finirlo.
<p>
<B>DOMANDA</B>: Veramente cercavo qualcosa di più. Quello che conta in
questo tipo di struttura è qualcuno che crei un'infrastruttura a cui
chiunque altro possa contribuire. Non c'è da nessuna parte
un'infrastruttura a livello di scuola di base a cui contribuire per
questo tipo di materiali.
<p>
Le informazioni si possono ottenere da molti posti, ma non sono
fornite sotto licenze libere, quindi non si possono usare per fare un
libro di testo libero.
<p>
<B>STALLMAN</B>: Veramente, non c'è un diritto d'autore sulle
informazioni in sé. Il diritto d'autore copre il modo in cui
un'informazione è scritta. Quindi si può imparare una materia da
qualsiasi parte e poi scrivere un libro di testo, e poi rendere quel
libro di testo libero, se si vuole.
<p>
<B>DOMANDA</B>: Ma non posso scrivere da solo tutti i libri di testo
di cui uno studente ha bisogno nella sua carriera scolastica.
<p>
<B>STALLMAN</B>: In effetti è vero. Ma anch'io non ho scritto un
intero sistema operativo libero. Ho scritto qualche pezzo ed invitato
altri ad unirsi e scrivere altri pezzi. Quindi ho solo dato l'esempio.
Ho detto: "Vado in questa direzione. Unitevi a me e raggiungeremo
l'obiettivo". E si sono unite a me abbastanza persone perché lo
raggiungessimo. Può essere scoraggiante pensare in termini di "Come
farò da solo a finire questo immenso lavoro?". Quindi il punto è: non
considerarlo in questo modo, ma pensare a fare il primo passo e
accorgersi che dopo averlo fatto, altri faranno altri passi e,
insieme, alla fine il lavoro sarà realizzato.
<p>
Supponendo che l'umanità non si spazzi via da sola, il lavoro che
facciamo oggi per produrre l'infrastruttura educativa libera, la
risorsa libera di apprendimento per il mondo, sarà utile finché
esisterà l'umanità. Anche se ci volessero vent'anni per farla, cosa
importa? Non bisogna pensare alle dimensioni dell'intero
lavoro, ma alle dimensioni della parte che si vuole fare. Questo
dimostrerà a tutti che si può fare, e così altri faranno altre
parti.
<p>
<HR>

[
<!-- Please keep this list alphabetical -->
<!-- PLEASE UPDATE THE LIST AT THE BOTTOM (OR TOP) OF THE PAGE TOO! -->
  <A HREF="/philosophy/copyright-and-globalization.en.html">Inglese</A>
| <A HREF="/philosophy/copyright-and-globalization.it.html">Italiano</A>
| <A HREF="/philosophy/copyright-and-globalization.pt.html">Portoghese</A>
<!-- | A HREF="/boilerplate.LG.html" LANGUAGE /A  -->
<!-- Please keep this list alphabetical -->
<!-- PLEASE UPDATE THE LIST AT THE BOTTOM (OR TOP) OF THE PAGE TOO! -->
]

<HR>

Ritorna alla <A HREF="/home.it.html">pagina principale di GNU</A>.
<P>
Per informazioni e domande sulla FSF e GNU rivolgersi,
possibilmente in inglese, a
<A HREF="mailto:gnu@gnu.org"><EM>gnu@gnu.org</EM></A>.
Altri <A HREF="/home.it.html#ContactInfo">modi per contattare</A> la FSF.
<P>
Commenti su queste pagine web a
<A HREF="mailto:webmasters@www.gnu.org">
<EM>webmasters@gnu.org</EM></A>, altre domande a
<A HREF="mailto:gnu@gnu.org"><EM>gnu@gnu.org</EM></A>.
<P>
Copyright (C) 1999, 2001 Free Software Foundation, Inc.,
51 Franklin St, Fifth Floor, Boston, MA 02110, USA
<P>
La copia letterale e la distribuzione di questo articolo nella sua
integrità sono permesse con qualsiasi mezzo, a condizione
che questa nota sia riprodotta. <P>
Aggiornato:
<!-- timestamp start -->
$Date: 2011/12/30 05:18:25 $ $Author: ineiev $
<!-- timestamp end -->
<HR>
</BODY>
</HTML>
